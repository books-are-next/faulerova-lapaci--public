<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Jedna">
    <meta name="apple-mobile-web-app-capable" content="yes">
    <title>Jedna</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Lucie Faulerová: Lapači prachu">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Lapači prachu">
    <meta property="og:title" content="Lapači prachu">
    <meta property="og:type" content="book">
    <meta property="og:book:author" content="Lucie Faulerová">
    <meta property="twitter:title" content="Lucie Faulerová: Lapači prachu">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./lapaci_prachu_007.html">
    <link rel="next" href="./lapaci_prachu_009.html">
    <meta name="nb-order" content="4">
    <link rel="self" href="lapaci_prachu_008.html">
    <meta name="nb-identifier" content="faulerova-lapaci-prachu-f1b1d86">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5553" data-nb-chars="32918">
    <nav role="doc-toc">
      <ul class="plain section">
        <li><a href="lapaci_prachu_005.html">Věnování</a></li>
        <li><a href="lapaci_prachu_006.html">Báseň</a></li>
        <li><a href="lapaci_prachu_007.html">Nula</a></li>
        <li><a href="lapaci_prachu_008.html">Jedna</a></li>
        <li><a href="lapaci_prachu_009.html">Dvě</a></li>
        <li><a href="lapaci_prachu_010.html">Tři</a></li>
        <li><a href="lapaci_prachu_011.html">Čtyři</a></li>
        <li><a href="lapaci_prachu_012.html">Pět</a></li>
        <li><a href="lapaci_prachu_013.html">Šest</a></li>
        <li><a href="lapaci_prachu_014.html">Sedm</a></li>
        <li><a href="lapaci_prachu_015.html">Osm</a></li>
        <li><a href="lapaci_prachu_016.html">Osm a&nbsp;půl</a></li>
        <li><a href="lapaci_prachu_017.html">Ediční poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lapaci_prachu_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="5"><span class="idea" data-nb-ref-number="1" id="idea1" data-nb-words="1" data-nb-chars="5">Jedna</span></h1>
        <section>
          <p class="chunk" data-nb-ref-number="2" data-nb-words="128" data-nb-chars="739"><span class="idea" data-nb-ref-number="2" id="idea2" data-nb-words="128" data-nb-chars="739">Rušnou ulicí prochází mladá žena, ačkoli ve&nbsp;skutečnosti je&nbsp;starší, než si&nbsp;představujete. Je&nbsp;jeden z&nbsp;těch podzimních dnů, kdy se&nbsp;o&nbsp;slovo hlásí dozvuky léta. Ano, lze říci babí léto, ale byl to&nbsp;jeden z&nbsp;těch podzimních dnů, kdy se&nbsp;o&nbsp;slovo hlásí dozvuky léta. Slunce už&nbsp;nehřálo dost natolik, abyste vysedávali na&nbsp;lavičce v&nbsp;parku, ale ještě to&nbsp;stačilo na&nbsp;procházku jen v&nbsp;tenkém svetru. A&nbsp;v&nbsp;jednom z&nbsp;takových svetrů šla právě mladá žena, vážně je&nbsp;starší, než si&nbsp;představujete, po&nbsp;rušné ulici. Vlastně jde v&nbsp;kabátě… ne, ve&nbsp;svetru. Hm. Mladá žena šla ulicí jen v&nbsp;lehkém smetanovém kabátě. Bylo přívětivé odpoledne, tak přívětivé, jak si&nbsp;jen dokážete přívětivé odpoledne představit v&nbsp;jednom z&nbsp;těch podzimních dnů, kdy se&nbsp;o&nbsp;slovo hlásí dozvuky léta.</span></p>
          <p class="chunk" data-nb-ref-number="3" data-nb-words="112" data-nb-chars="654"><span class="idea" data-nb-ref-number="3" id="idea3" data-nb-words="112" data-nb-chars="654">Byla to&nbsp;štíhlá, vysoká žena, třebaže byla spíš hubená a&nbsp;líně vytáhlá, a&nbsp;její plné rty, i&nbsp;když si&nbsp;představujete zcela mylně smyslné plné rty namísto kachní protáhlé pusy, která i&nbsp;přes lehký úsměv budí dojem dětsky nazlobeného nafouknutí&nbsp;– což nyní pro potřeby vyprávění opomeneme a&nbsp;budeme myslet na&nbsp;to, že&nbsp;– její plné rty směřovaly koutky lehce vzhůru, do&nbsp;úsměvu, co&nbsp;byl stejně svěží jako jeden z&nbsp;těch podzimních dnů, kdy se&nbsp;o&nbsp;slovo blablabla. Jen si&nbsp;to&nbsp;představte, tu&nbsp;vlídnou atmosféru, která se&nbsp;snáší na&nbsp;město, když vítr, ani chladný, ani teplý, ani prudký, ani slabý, cuchá její vlasy, roztančí plátěný kabát kolem jejích boků, ani oblých, ani ladných.</span></p>
          <p class="chunk" data-nb-ref-number="4" data-nb-words="113" data-nb-chars="680"><span class="idea" data-nb-ref-number="4" id="idea4" data-nb-words="113" data-nb-chars="680">Chystala se&nbsp;přejít ulici, zastavila se&nbsp;na&nbsp;obrubníku, zahleděla se&nbsp;do&nbsp;korun stromů na&nbsp;protější straně. Zelené listy se&nbsp;měnily v&nbsp;žluté. Ty&nbsp;v&nbsp;oranžové. Ty&nbsp;v&nbsp;hnědé. Ty&nbsp;v&nbsp;zelené. Tentokrát se&nbsp;mohla usmát téměř okouzleně, jenže představit si&nbsp;tuhle postavu okouzlenou, to&nbsp;je&nbsp;stejné jako představit si&nbsp;sníh v&nbsp;červenci, jako představit si&nbsp;grizzlyho, co&nbsp;vás hladí po&nbsp;vlasech, jako představit si&nbsp;páry holubů tančících do&nbsp;rytmu samby, mohla se&nbsp;ale usmát téměř okouzleně, pokud přimhouříte jedno oko a&nbsp;to druhé radši rovnou zavřete, okouzleně, když vykročila do&nbsp;silnice, protože myslela na&nbsp;to, že&nbsp;tento její krok je&nbsp;krokem, který symbolizuje naději a&nbsp;odhodlání, je&nbsp;krokem do&nbsp;budoucna, v&nbsp;němž&nbsp;–</span></p>
          <p class="chunk" data-nb-ref-number="5" data-nb-words="128" data-nb-chars="693"><span class="idea" data-nb-ref-number="5" id="idea5" data-nb-words="128" data-nb-chars="693">A&nbsp;teď to&nbsp;přijde! Už&nbsp;se&nbsp;to&nbsp;stalo! Auto ji&nbsp;srazilo tak náhle, že&nbsp;se&nbsp;ani nestačila ve&nbsp;zpomaleném záběru vyděšeně podívat na&nbsp;reflektory vozu. Ani jí&nbsp;nestačil hlavou proběhnout celý život, co&nbsp;by&nbsp;taky probíhalo, to&nbsp;by&nbsp;se&nbsp;jí&nbsp;hlavou spíš jen líně provalil kotouč smetí a&nbsp;prachu. Ale ani to&nbsp;ne. Prostě bum prásk a&nbsp;šlus. A&nbsp;žádné světlo na&nbsp;konci tunelu, ani chabý záblesk. Byla tuhá. A&nbsp;krev se&nbsp;poeticky rozlévala po&nbsp;jejím smetanovém kabátě a&nbsp;ani lísteček se&nbsp;nepohnul a&nbsp;svět se&nbsp;nezastavil a&nbsp;lidi se&nbsp;nezastavili a&nbsp;auto, co&nbsp;ji&nbsp;srazilo, se&nbsp;nezastavilo, a&nbsp;Země se&nbsp;točila a&nbsp;den šel dál a&nbsp;byl to&nbsp;stále stejně hezký den, stejně přívětivé odpoledne, jeden z&nbsp;těch podzimních dnů, kdy se&nbsp;o&nbsp;slovo hlásí dozvuky léta.</span></p>
          <p class="chunk" data-nb-ref-number="6" data-nb-words="220" data-nb-chars="1281"><span class="idea" data-nb-ref-number="6" id="idea6" data-nb-words="220" data-nb-chars="1281">Probudila jsem se&nbsp;na&nbsp;gauči s&nbsp;hlavou vklíněnou mezi opěradlo a&nbsp;sedák. Vyprostila jsem hlavu, zvedla ji&nbsp;za&nbsp;pomoci dlaně tak, abych zkontrolovala, kolik je. Měla bych si&nbsp;zapamatovat, které z&nbsp;těch tří hodin, co&nbsp;tu&nbsp;mám (ve vitríně, na&nbsp;truhlici, na&nbsp;zemi), jsou nastaveny správně, protože po&nbsp;ránu člověk může být lehce dezorientovaný a&nbsp;zmatený, a&nbsp;i když se&nbsp;budí vždy přesně, skutečně bez výjimky, v&nbsp;tentýž čas, plus minus pět minut, pokud nezaspíte nebo vůbec usnete, už&nbsp;pár let, to&nbsp;pak zaváháte, zda je&nbsp;tolik, kolik si&nbsp;myslíte, že&nbsp;je, a&nbsp;zda jste tam, kde si&nbsp;myslíte, že&nbsp;jste. A&nbsp;já myslím, že&nbsp;jsem tam, kde mám být, tedy ve&nbsp;svém obýváku živá a&nbsp;zdravá, hurá, a&nbsp;myslím, že&nbsp;je&nbsp;tolik, kolik má&nbsp;být, tedy šest padesát dva až&nbsp;šest padesát sedm, teda pokud jsem nezaspala nebo vůbec usnula a&nbsp;pak se&nbsp;probudila. S&nbsp;chrastěním přemístím své zatuhlé kosti do&nbsp;koupelny, do&nbsp;pusy zabořím zubní kartáček s&nbsp;pastou a&nbsp;dosednu na&nbsp;záchod, kde se&nbsp;vyčurám. Pak překročím kalhotky, postavím se&nbsp;jednou nohou na&nbsp;mísu a&nbsp;povolím ventilek na&nbsp;nádržce s&nbsp;vodou. To&nbsp;je&nbsp;má&nbsp;rutina, hodlám-li spláchnout, což někdy, fuj fuj, nechutná, nechutná holka, nedělám. Zatáhnu za&nbsp;špagát od&nbsp;splachovadla, utáhnu ventilek od&nbsp;protékajícího záchodu, seskočím, odplivnu do&nbsp;umyvadla. Tradadá, zářivý úsměv herečky v&nbsp;reklamě na&nbsp;zubní pastu.</span></p>
          <p class="chunk" data-nb-ref-number="7" data-nb-words="7" data-nb-chars="31"><span class="idea" data-nb-ref-number="7" id="idea7" data-nb-words="7" data-nb-chars="31">A&nbsp;jdem se&nbsp;poblít z&nbsp;dalšího dne.</span></p>
          <p class="chunk" data-nb-ref-number="8" data-nb-words="5" data-nb-chars="28"><span class="idea" data-nb-ref-number="8" id="idea8" data-nb-words="5" data-nb-chars="28">A&nbsp;koupím si&nbsp;smetanový kabát.</span></p>
          <p class="chunk" data-nb-ref-number="9" data-nb-words="4" data-nb-chars="17"><span class="idea" data-nb-ref-number="9" id="idea9" data-nb-words="4" data-nb-chars="17">Bum prásk a&nbsp;šlus.</span></p>
          <p class="chunk" data-nb-ref-number="10" data-nb-words="566" data-nb-chars="3395"><span class="idea" data-nb-ref-number="10" id="idea10" data-nb-words="566" data-nb-chars="3395">Cvak-cvak. Těžko bych věděla o&nbsp;větší slasti po&nbsp;té&nbsp;celodenní maškarádě, po&nbsp;tom vycpávání si&nbsp;mozku plejádou otevírajících se&nbsp;hlav, od&nbsp;kulatých po&nbsp;hranaté, od&nbsp;těch se&nbsp;špičatými bradami po&nbsp;ty&nbsp;bez brady, těžko bych věděla o&nbsp;lepší slasti po&nbsp;tom několikahodinovém úmorném pachtění se&nbsp;na&nbsp;prknech mojí práce mezi nadřízenými, kolegy a&nbsp;zákazníky a&nbsp;jejich otevírajícími se&nbsp;hlavami, klap klap, na&nbsp;prk­nech města, kde žiju, od&nbsp;sámošky přes tramvaj až&nbsp;po&nbsp;poštu, na&nbsp;prknech, co&nbsp;znamenají můj svět, skoro neznám větší slast než si&nbsp;po&nbsp;tomhle dni, po&nbsp;dni jako každém jiném, kdy už&nbsp;od&nbsp;vteřiny probuzení odpočítávám jeho konec, skopnout boty z&nbsp;nohou a&nbsp;zahrát si&nbsp;své komorní vystoupení. Takže se&nbsp;dostavím do&nbsp;záře reflektorů, do&nbsp;kruhu ozářeného kuželem světla, kde se&nbsp;obklopím rekvizitami, které se&nbsp;po&nbsp;poslední inscenaci nikdo neobtěžoval odklízet. Jdu si&nbsp;sem předvést svou vlastní one woman show, tentokrát na&nbsp;prknech mého mikrosvěta, zapadnu mezi chomáče smetí, kužel světla tu&nbsp;už&nbsp;na&nbsp;mě&nbsp;čeká, míří přímo na&nbsp;pomyslnou značku, kam patří můj zadek a&nbsp;ze které se&nbsp;po&nbsp;dobu celého představení ani nehne. Je&nbsp;to&nbsp;přesně to&nbsp;místo tady, tady u&nbsp;stěny, kam už&nbsp;nedosahuje běhoun s&nbsp;tradičním béžovým vzorem a&nbsp;velkým ornamentem do&nbsp;tvaru kosočtverce v&nbsp;jeho středu, takový ten běhoun, co&nbsp;měly v&nbsp;bytech paničky továrníků z&nbsp;filmů pro pamětníky. Jeho pocuchané třásně mě&nbsp;šimrají na&nbsp;stehnech.Cvak-cvak. Přesně takhle tu&nbsp;chvíli sedím, před sebou láhev s&nbsp;levným portským a&nbsp;u&nbsp;nohou popelník s&nbsp;krabičkou cigaret. V&nbsp;jedné ruce kovový zapalovač, ten s&nbsp;uzávěrem, co&nbsp;ho&nbsp;palcem pořád dokola zavírám a&nbsp;otvírám, cvak-cvak, otevřeno-zavřeno. Je&nbsp;na&nbsp;něm z&nbsp;malých bílých kamínků vysázená lebka, no, některé kamínky už&nbsp;vypadaly. A&nbsp;popelník je&nbsp;malý kovový kalíšek vsazený do&nbsp;keramické kočky. A&nbsp;portské obvykle upíjím ze&nbsp;sklenky, velké a&nbsp;baňaté bez stopky, z&nbsp;broušeného skla. Zapalovač jsem vzala před časem z&nbsp;okenního parapetu ze&nbsp;záchodů v&nbsp;práci, popelník jsem koupila ve&nbsp;starožitnictví. A&nbsp;co se&nbsp;týče sklenice, už&nbsp;si&nbsp;nepamatuju, kde se&nbsp;u&nbsp;mě vzala. Buď to&nbsp;byl dárek, nebo jsem ji&nbsp;někde odcizila&nbsp;– to&nbsp;by&nbsp;možná objasnilo, proč mám jen jeden kus. Ale taky jsem mohla dostat úhledně zabalenou krabici se&nbsp;čtyřmi kusy těchhle sklenic, každá ve&nbsp;svém kartonem vymezeném prostoru. V&nbsp;hlavě vidím, jak jedna padá z&nbsp;kuchyňské linky a&nbsp;štěpí se&nbsp;o&nbsp;dlaždičky, vidím, jak druhá letí vzduchem a&nbsp;tříští se&nbsp;o&nbsp;stěnu, vidím, jak mi&nbsp;třetí klouže z&nbsp;ruky, když ožralá usnu na&nbsp;gauči. Třeba. Příběh mých baňatých skleniček beze stopky. Jen jedna zbyla. Jedna přežila. Ta&nbsp;nejsilnější. Zvedám tu&nbsp;hrdinku do&nbsp;výše a&nbsp;prohlížím si&nbsp;ji. Na&nbsp;dně je&nbsp;zaschlá nachová tekutina, protože tu&nbsp;moje statečná sklenička na&nbsp;mě&nbsp;čekala od&nbsp;předchozího večera. Blbý, ráda bych si&nbsp;do&nbsp;ní&nbsp;rozlila půl lahve, co&nbsp;tu&nbsp;taky čekala, ale ta&nbsp;zatuchlá kapka mě&nbsp;trochu odrazuje. Hm? Jak se&nbsp;tato mladá žena, ačkoli opravdu mrháte fantazií na&nbsp;představu mladší ženy, než ve&nbsp;skutečnosti je, rozhodne? Dolije si&nbsp;do&nbsp;zasmrádlé sklenice, nebo vstane a&nbsp;dojde ji&nbsp;vymýt? Můj vypravěč slyší ohlušující tikot hodin, který vyplnil celý prostor mého obýváku, já&nbsp;slyším gradující bu-bu-bu-bu-bubnování. Tikot utichne stejně jako bubny a&nbsp;já se&nbsp;napiju z&nbsp;láhve. C&nbsp;je&nbsp;správně. Vypravěč znechuceně mávne rukou a&nbsp;na chvíli se&nbsp;zase odklidí, já&nbsp;slyším ba-dam tsss, džingl, co&nbsp;na&nbsp;komorních vystoupeních laciných bavičů doprovází vydařený skeč. Očekávám i&nbsp;smích a&nbsp;potlesk z&nbsp;hlediště. Ale byl to&nbsp;špatný skeč. Takže břink bác a&nbsp;nic. A&nbsp;pak cvak-cvak.</span></p>
          <p class="chunk" data-nb-ref-number="11" data-nb-words="130" data-nb-chars="840"><span class="idea" data-nb-ref-number="11" id="idea11" data-nb-words="130" data-nb-chars="840">Mám své obvyklé předměty, které používám, věci, co&nbsp;nosím, jídla a&nbsp;nápoje, co&nbsp;jím a&nbsp;piju. Nenazvala bych je&nbsp;oblíbenými, jen obvyklými. Aby byly oblíbené, musel by&nbsp;jim předcházet proces získávání obliby, proces srovnávání, při němž by&nbsp;si&nbsp;vydobyly prvenství v&nbsp;oné oblíbenosti. Ale to&nbsp;obvykle s&nbsp;obvyklými věcmi nedělám. Sáhnu po&nbsp;prvním/nejlevnějším/nejbližším k&nbsp;mojí líné ruce a&nbsp;tomu jsem pak nějakou dobu věrná, dokud nenarazím na&nbsp;jiné, které je&nbsp;v&nbsp;danou chvíli první/nej­levnější/zrovna po&nbsp;ruce. V&nbsp;současnosti je&nbsp;to&nbsp;tedy levné portské, mentolové cigarety, zapalovač s&nbsp;prořídlou lebkou, baňatá broušená sklenice, kočkový popelník. A&nbsp;lampa s&nbsp;červeným stínidlem, která zaručeně pochází z&nbsp;nějakého nacistického bordelu a&nbsp;po které se&nbsp;zrovna natahuji, abych ji&nbsp;rozsvítila, protože na&nbsp;město sedla tma, jak říká můj vypravěč, a&nbsp;vetřela se&nbsp;ke&nbsp;mně okny.</span></p>
          <p class="chunk" data-nb-ref-number="12" data-nb-words="55" data-nb-chars="340"><span class="idea" data-nb-ref-number="12" id="idea12" data-nb-words="55" data-nb-chars="340">Tlumeně ke&nbsp;mně doléhá vyzvánění telefonu. Nejspíš z&nbsp;kapsy kabátu. Je&nbsp;to&nbsp;sestra, nemá cenu vstávat a&nbsp;dojít se&nbsp;o&nbsp;tom přesvědčit. Je&nbsp;to&nbsp;sestra, nemá cenu vstávat a&nbsp;přijmout hovor. Pro dnešek mám telefonování ažaž. Jako každý den. Jsem totiž telefonní operátorka. Už&nbsp;asi čtyři roky. Telefonistky mají prý trvanlivost tři roky, takže přesluhuju.</span></p>
          <p class="chunk" data-nb-ref-number="13" data-nb-words="185" data-nb-chars="1134"><span class="idea" data-nb-ref-number="13" id="idea13" data-nb-words="185" data-nb-chars="1134">Nohou si&nbsp;přišoupnu popelník a&nbsp;natáhnu se&nbsp;po&nbsp;krabičce cigaret. A&nbsp;pak cvak, připálit, cvak. Přejedu palcem nohy kočce po&nbsp;oprýskané náprsence. Znovu se&nbsp;mi&nbsp;rozezvoní telefon, tak mě&nbsp;napadne, že&nbsp;moje sestra by&nbsp;ten popelník nenáviděla. Ona by&nbsp;nenáviděla celý můj byt, ale nedala jsem jí&nbsp;k&nbsp;tomu příležitost, nikdy u&nbsp;mě nebyla. Toho kýče a&nbsp;prachu by&nbsp;na&nbsp;ni&nbsp;bylo víc, než by&nbsp;zvládla snést. Koncentrace nevkusu, v&nbsp;tom si&nbsp;rochním. Moje skládka věcí, výstavka škváru, sbírka zbytečností, na&nbsp;kterých nikomu včetně mě&nbsp;nezáleží. Krámy potřebné asi jako celá moje existence. Žádné umění, žádný suvenýr, žádní nositelé vzpomínek, žádné sběratelské libůstky. Jen lapače prachu, které nakupuji a&nbsp;kradu. Někdy něco dostanu, ale spíš nakupuju a&nbsp;kradu. Spíš kradu. Skoro i&nbsp;na ni&nbsp;už&nbsp;se&nbsp;začínalo prášit, když tu&nbsp;už&nbsp;druhou hodinu v&nbsp;tichu místnosti seděla, říká vypravěč. Úplné ticho mi&nbsp;nikdy nevadí, dokud si&nbsp;neuvědomím, jak úplné je. Jen troje hodiny tikají, každé jinak, každé mají svůj čas a&nbsp;jedny občas vynechávají, dělá jim problém přehoupnout se&nbsp;přes tři čtvrtě na&nbsp;dvanáct, občasné zapraskání parket, zvuk pálícího se&nbsp;papírku hořící cigarety a&nbsp;cvak-cvak.</span></p>
        </section>
        <section>
          <p class="chunk" data-nb-ref-number="14" data-nb-words="110" data-nb-chars="622"><span class="idea" data-nb-ref-number="14" id="idea14" data-nb-words="110" data-nb-chars="622">Probudila jsem se&nbsp;na&nbsp;podlaze v&nbsp;šest padesát dva, možná padesát sedm, a&nbsp;možná jsem se&nbsp;neprobudila, a&nbsp;první, co&nbsp;mě&nbsp;uhodilo do&nbsp;nosu, byl zakyslý puch rozlitého vína. Posadila jsem se&nbsp;a&nbsp;prokřupala krční páteř. Přetáhla si&nbsp;triko přes hlavu a&nbsp;hodila ho&nbsp;na&nbsp;rudý flek vsáknutý do&nbsp;parket vedle překlopené láhve. Bosou nohou jsem louži tričkem přešudlala a&nbsp;pak ho&nbsp;vyhodila do&nbsp;koše. Čas na&nbsp;nové triko, čas na&nbsp;nový zvyk. Tak, a&nbsp;den odznova, však to&nbsp;už&nbsp;znáte. Kartáček do&nbsp;pusy, čurání, ventilek, splachování. Tentokrát svou očistu doplním a&nbsp;zbavím se&nbsp;pachu vína a&nbsp;kouře. Do&nbsp;sprchového koutu seskočím rovnou z&nbsp;mísy i&nbsp;s&nbsp;kartáčkem v&nbsp;puse.</span></p>
          <p class="chunk" data-nb-ref-number="15" data-nb-words="98" data-nb-chars="587"><span class="idea" data-nb-ref-number="15" id="idea15" data-nb-words="98" data-nb-chars="587">Vzbudil mě&nbsp;fluor v&nbsp;krku a&nbsp;studená voda. Nějakým způsobem jsem se&nbsp;ve&nbsp;sprše svezla do&nbsp;dřepu a&nbsp;usnula, můj šlofík nějakou tu&nbsp;minutu zabral, soudě podle vyčerpání teplé vody. Promodralými prsty jsem otevřela dvířka od&nbsp;sprchy. Sedm dvacet. Delší šlofík, než jsem si&nbsp;myslela. Zbavila jsem se&nbsp;toho sajrajtu v&nbsp;puse a&nbsp;vydala se&nbsp;do&nbsp;ložnice, kde jsem ze&nbsp;sbírky černočerných nudných slušných kousavých šatů knihovnice po&nbsp;přechodu vybrala jeden kousek. Vlasy ulízla za&nbsp;uši. K&nbsp;snídani jsem si&nbsp;dala hořké kafe a&nbsp;cigáro. Kručení v&nbsp;žaludku mi&nbsp;ale poroučelo denní příjem koblihy. Teď totiž snídám koblihy.</span></p>
          <p class="chunk" data-nb-ref-number="16" data-nb-words="14" data-nb-chars="66"><span class="idea" data-nb-ref-number="16" id="idea16" data-nb-words="14" data-nb-chars="66">Jste to, co&nbsp;jíte. Jsem mouka a&nbsp;cukr a&nbsp;tuk s&nbsp;čímsi lepkavým uvnitř.</span></p>
          <p class="chunk" data-nb-ref-number="17" data-nb-words="47" data-nb-chars="261"><span class="idea" data-nb-ref-number="17" id="idea17" data-nb-words="47" data-nb-chars="261">Přehodila jsem si&nbsp;přes rameno kabát a&nbsp;tašku a&nbsp;vyšla do&nbsp;chmurného počasí. Dozvuky léta byly tytam, říká vypravěč, léto si&nbsp;strč do&nbsp;prdele i&nbsp;s&nbsp;dozvukama, říkám já. Na&nbsp;rohu ulice jsem se&nbsp;zastavila v&nbsp;pekárně a&nbsp;koupila jednu s&nbsp;čokoládovou a&nbsp;jednu s&nbsp;borůvkovou náplní.</span></p>
        </section>
        <section>
          <p class="chunk" data-nb-ref-number="18" data-nb-words="20" data-nb-chars="112"><span class="idea" data-nb-ref-number="18" id="idea18" data-nb-words="20" data-nb-chars="112">K&nbsp;sestře jsem dorazila lehce po&nbsp;páté. Hned ve&nbsp;dveřích mě&nbsp;uvítala s&nbsp;celou trojicí svých potomků za&nbsp;zády. Chuděry.</span></p>
          <p class="chunk" data-nb-ref-number="19" data-nb-words="49" data-nb-chars="267"><span class="idea" data-nb-ref-number="19" id="idea19" data-nb-words="49" data-nb-chars="267">„Ty chodíš, to&nbsp;je&nbsp;skvělý,“ řekla jsem a&nbsp;skutečně se&nbsp;snažila, aby to&nbsp;znělo takovým tím rozjuchaným hurá tónem, za&nbsp;to, jak to&nbsp;znělo v&nbsp;reálu, už&nbsp;jsem odmítala nést odpovědnost. Marek se&nbsp;nejistě opíral o&nbsp;máminu nohu, ale s&nbsp;pyšným dětským výrazem se&nbsp;na&nbsp;mě&nbsp;při tom usmíval.</span></p>
          <p class="chunk" data-nb-ref-number="20" data-nb-words="46" data-nb-chars="291"><span class="idea" data-nb-ref-number="20" id="idea20" data-nb-words="46" data-nb-chars="291">„Jsi čím dál hubenější,“ uvítala mě&nbsp;sestra. Proboha, jí&nbsp;už&nbsp;vážně někdo na&nbsp;obličej ten přemateřštělý a&nbsp;káravý, leč takovým tím způsobem já-to-přece-myslím-dobře, výraz nadobro přišil nebo co. Nejhorší ale je, že&nbsp;si&nbsp;ji&nbsp;takhle vlastně pamatuju odvždycky. Tuhle tvář měla, už&nbsp;když jí&nbsp;bylo deset.</span></p>
          <p class="chunk" data-nb-ref-number="21" data-nb-words="22" data-nb-chars="128"><span class="idea" data-nb-ref-number="21" id="idea21" data-nb-words="22" data-nb-chars="128">„Ty trochu nabíráš,“ řekla jsem já. Po&nbsp;tomto vřelém sesterském přivítání jsem se&nbsp;posadila v&nbsp;kuchyni a&nbsp;čekala, než mi&nbsp;udělá kafe.</span></p>
          <p class="chunk" data-nb-ref-number="22" data-nb-words="12" data-nb-chars="71"><span class="idea" data-nb-ref-number="22" id="idea22" data-nb-words="12" data-nb-chars="71">„Kde je?“ zeptala jsem se&nbsp;a&nbsp;začala listovat bulvárem na&nbsp;jídelním stole.</span></p>
          <p class="chunk" data-nb-ref-number="23" data-nb-words="58" data-nb-chars="321"><span class="idea" data-nb-ref-number="23" id="idea23" data-nb-words="58" data-nb-chars="321">„Zdeněk?“ otočila se&nbsp;na&nbsp;mě&nbsp;a&nbsp;zpátky k&nbsp;rychlovarné konvici. Ta&nbsp;alchymie, co&nbsp;se&nbsp;odehrává v&nbsp;nádobě z&nbsp;plastu, si&nbsp;prostě zaslouží pozornost. Jsou chvíle, kdy má&nbsp;moje sestra tolik práce, když se&nbsp;sejdeme&nbsp;– a&nbsp;obvykle je&nbsp;to&nbsp;zády ke&nbsp;mně. „Šel na&nbsp;jedno.“ Šok! hlásá titulek na&nbsp;první straně. Přikývla jsem. Takže to&nbsp;bude pryč dlouho.</span></p>
          <p class="chunk" data-nb-ref-number="24" data-nb-words="373" data-nb-chars="2352"><span class="idea" data-nb-ref-number="24" id="idea24" data-nb-words="373" data-nb-chars="2352">Přiběhla za&nbsp;mnou Karolína s&nbsp;panenkou a&nbsp;začala mi&nbsp;něco vysvětlovat s&nbsp;důležitým výrazem a&nbsp;neméně důležitými gesty. Jen jsem zmateně přikyvovala, jelikož mě&nbsp;zaskočilo, jak tak malá holka dokáže nasadit totožně ustaraný výraz své matky. Ještěže je&nbsp;sestra zády, protože se&nbsp;vsadím, že&nbsp;by&nbsp;jí&nbsp;neuniklo, jak jsem se&nbsp;nepatrně oklepala, jako kdybych si&nbsp;nalila do&nbsp;krku lžíci octa. Tomuhle se&nbsp;lidi obvykle smějí, že? Když děti nasazují dospělácké výrazy, říkají dospělácké věty, co&nbsp;naposlouchaly od&nbsp;dospěláků, dokonce i&nbsp;když se&nbsp;oblékají do&nbsp;máminých šatů, pokud se&nbsp;do&nbsp;nich neoblékají chlapci, tomu už&nbsp;se&nbsp;opravdu nikdo moc nesměje. Já&nbsp;z&nbsp;tohohle byla akorát nervózní a&nbsp;mírně zhnusená. Dokonce mě&nbsp;samotnou překvapovalo, že&nbsp;mi&nbsp;něco připadá tak nějak nepatřičné, to&nbsp;je&nbsp;to&nbsp;slovo, a&nbsp;mně jen tak něco nepatřičné nepřijde, ne, mě&nbsp;jen tak z&nbsp;míry něco nevyvede. Karolína mi&nbsp;svým lamentováním připomněla pořad, který jsem zahlédla při brouzdání kabelovkou, co&nbsp;jsem platila, když jsem doma ležela se&nbsp;salmonelózou, promítali tenkrát přenos z&nbsp;předávání jakési dětské miss. Celé se&nbsp;to&nbsp;odehrávalo v&nbsp;bohem zapomenutém jižanském městečku ve&nbsp;Spojených státech. Na&nbsp;pódiu se&nbsp;natřásaly holčičky, kterým bylo mezi čtyřmi a&nbsp;osmi lety, dětský obličej se&nbsp;ztrácel za&nbsp;tunou líčidel, dětské vlásky za&nbsp;bohatými příčesky. A&nbsp;jako by&nbsp;tohle samotné nebylo dost, producírovaly se&nbsp;po&nbsp;molu na&nbsp;podpatcích s&nbsp;vycpanými prsy, kroutily svými dětskými boky a&nbsp;posílaly lascivní pusinky do&nbsp;hlediště. Kolem nich věčně lítaly jejich hysterické matky, které by&nbsp;šlo rozřadit do&nbsp;tří vzorových kategorií. Jedny byly abnormálně hnusné, takže si&nbsp;potřebovaly kompenzovat, co&nbsp;samy nemohly, druhé abnormálně mladé, takže si&nbsp;potřebovaly kompenzovat, co&nbsp;samy nestihly, třetí staré bývalé miss prdelákova, co&nbsp;si&nbsp;potřebovaly kompenzovat, že&nbsp;už&nbsp;mají vše za&nbsp;sebou. Beztak je&nbsp;jasné, že&nbsp;všechny tři skupiny matek objíždějí tyhle soutěže z&nbsp;jediného primárního důvodu. Jasně, mají z&nbsp;toho peníze, jasně, jsou hrozitánsky hrdé, ale prd pac a&nbsp;pusu, je&nbsp;za&nbsp;tím něco jiného, je&nbsp;to&nbsp;snadné. Výčitky. Černé svědomí. Všechny se&nbsp;touhle maškarou snaží překřičet výčitky svědomí, že&nbsp;občas tajně litují, že&nbsp;kdy nějaké děti měly. Nikdy by&nbsp;nepřiznaly, že&nbsp;je&nbsp;aspoň v&nbsp;jediné vteřině, aspoň v&nbsp;jedné jediné slabé chvililince, kdy smradlavé od&nbsp;zvratek bulily nad starýma fotkama z&nbsp;maturiťáku, napadlo, jak by&nbsp;se&nbsp;měly, kdyby se&nbsp;teď mohly rozhodnout znovu.</span></p>
          <p class="chunk" data-nb-ref-number="25" data-nb-words="278" data-nb-chars="1563"><span class="idea" data-nb-ref-number="25" id="idea25" data-nb-words="278" data-nb-chars="1563">Nemůžu říct, že&nbsp;bych Daniny děti neměla ráda. Nemůžu ale ani říct, že&nbsp;bych k&nbsp;nim cítila nějakou intenzivní náklonnost. Já&nbsp;vlastně ani nevím jak vyjádřit, co&nbsp;pro mě&nbsp;znamenají. Jak popsat, když necítíte prostě nic? Jako bych se&nbsp;na&nbsp;ně&nbsp;dívala a&nbsp;pozorovala rybky, co&nbsp;plavou v&nbsp;akváriu. Tak nějak to&nbsp;je. Jevím o&nbsp;ně tolik zájmu, jako kdyby šlo o&nbsp;duhovky nebo piraně&nbsp;– což rozhodně nebudu vyprávět sestře ani nikomu jinému. Nikdo by&nbsp;to&nbsp;nepochopil, ihned by&nbsp;to&nbsp;odepsal jako odpornost nejvyššího kalibru, protože klidně vycpěte čtyřletýmu děcku hrudník, zhuntujte mu&nbsp;pleť, vlasy, postavu a&nbsp;charakter, ale jen o&nbsp;nich pro rány boží neříkejte, že&nbsp;vám na&nbsp;nich sejde asi jako na&nbsp;skalárách. Ne&nbsp;že&nbsp;by&nbsp;sešlo na&nbsp;tom, co&nbsp;si&nbsp;lidi myslí, ale nepotřebuju úplně živit cizí negativní mínění o&nbsp;mé osobě. Život je&nbsp;bez takových starostí snazší. A&nbsp;o&nbsp;to mi&nbsp;jde především. Nebudu si&nbsp;hrát na&nbsp;takové to: ať&nbsp;si&nbsp;o&nbsp;mně kdo chce myslí, co&nbsp;chce. Jasně, ať&nbsp;si&nbsp;myslí, co&nbsp;chtějí, ale ta&nbsp;o&nbsp;číslo menší bota (rozuměj život, rozuměj metafora) je&nbsp;pohodlnější, když si&nbsp;nemyslí nic. Každopádně pokud bychom brali v&nbsp;úvahu, že&nbsp;své synovce a&nbsp;neteř potají přirovnávám k&nbsp;rybičkám v&nbsp;akváriu, nejstarší Zdenda by&nbsp;se&nbsp;dal považovat za&nbsp;mou oblíbenou rybku. Příští rok má&nbsp;jít do&nbsp;školy. Na&nbsp;rozdíl od&nbsp;ostatních dětí nežvatlá kraviny, namísto toho je&nbsp;občas duchem mimo. Je&nbsp;jiný, což naopak mé&nbsp;sestře dělá starosti. Vždycky jsme na&nbsp;tom opačně. Až&nbsp;příště nebudu vědět, co&nbsp;mám cítit, co&nbsp;si&nbsp;myslet nebo říct, stačí podívat se&nbsp;na&nbsp;Danu, pomyslet na&nbsp;to, co&nbsp;cítí, uhodnout, co&nbsp;si&nbsp;myslí, poslouchat, co&nbsp;řekne, a&nbsp;zvolit si&nbsp;přesný opak.</span></p>
          <p class="chunk" data-nb-ref-number="26" data-nb-words="70" data-nb-chars="383"><span class="idea" data-nb-ref-number="26" id="idea26" data-nb-words="70" data-nb-chars="383">Nikdy jsem nechápala, proč si&nbsp;ségra uhnala všechny tři děti tak brzo po&nbsp;sobě. Ještě s&nbsp;Kuřincem. Ano, jeho jméno mi&nbsp;poněkud nahrávalo. To, za&nbsp;co&nbsp;se&nbsp;Zdeněk Kuřinec celý život styděl, v&nbsp;dětství se&nbsp;mu&nbsp;pro to&nbsp;smáli, v&nbsp;pubertě ho&nbsp;šikanovali, v&nbsp;dospělosti to&nbsp;taktně obcházeli, se&nbsp;stalo v&nbsp;mé moci rýčem do&nbsp;jeho ega. Šlapala jsem mu&nbsp;na&nbsp;kuří oko, abych tak řekla. Rozmazávala to&nbsp;slepičí hovno.</span></p>
          <p class="chunk" data-nb-ref-number="27" data-nb-words="28" data-nb-chars="181"><span class="idea" data-nb-ref-number="27" id="idea27" data-nb-words="28" data-nb-chars="181">Alchymický proces dosahuje svého vrcholu. Voda se&nbsp;vaří, voda bublá. Pozoruju sestřina záda a&nbsp;vlasy stažené na&nbsp;temeni hlavy. Cvak. Shlédnu zpět k&nbsp;celulitidě zpěvaček na&nbsp;šesté straně.</span></p>
          <p class="chunk" data-nb-ref-number="28" data-nb-words="85" data-nb-chars="439"><span class="idea" data-nb-ref-number="28" id="idea28" data-nb-words="85" data-nb-chars="439">S&nbsp;tím, že&nbsp;ji&nbsp;zmlátil, za&nbsp;mnou přišla, ještě než byli vůbec svoji. Měla nateklé oko a&nbsp;modřiny na&nbsp;rukou. Probrečela nejdřív hodiny a&nbsp;hodiny, než byla vůbec schopná mluvit. Do&nbsp;noci jsme pak plánovaly, jak ke&nbsp;mně půjde na&nbsp;chvíli bydlet a&nbsp;jak si&nbsp;hned ráno, mezitím co&nbsp;on&nbsp;bude v&nbsp;práci, sbalí všechny věci, co&nbsp;u&nbsp;něj má. Jenže Kuřinec nešel do&nbsp;práce, počkal si&nbsp;na&nbsp;ni&nbsp;doma. Střízlivý, s&nbsp;kyticí růží do&nbsp;její rakve. A&nbsp;ani ne&nbsp;za&nbsp;rok se&nbsp;narodil Zdenda.</span></p>
          <p class="chunk" data-nb-ref-number="29" data-nb-words="19" data-nb-chars="101"><span class="idea" data-nb-ref-number="29" id="idea29" data-nb-words="19" data-nb-chars="101">„Co je&nbsp;u&nbsp;tebe novýho? Máš už&nbsp;konečně někoho?“ zeptala se, když mi&nbsp;zalévala instantní kafe a&nbsp;sobě čaj.</span></p>
          <p class="chunk" data-nb-ref-number="30" data-nb-words="168" data-nb-chars="1019"><span class="idea" data-nb-ref-number="30" id="idea30" data-nb-words="168" data-nb-chars="1019">Neubránila jsem se&nbsp;úsměvu. Ne, nešlo ani o&nbsp;tu otázku. Respektive nešlo o&nbsp;to, co&nbsp;položila za&nbsp;dotaz, to&nbsp;Dana asi nehodlala vzdát nikdy&nbsp;– dotírat na&nbsp;můj osobní život. Ale to&nbsp;její „konečně“. Danino <em>konečně.</em> Významné <em>konečně.</em> Jestli nemůžu své sestře něco upřít, je&nbsp;to&nbsp;dar, jak do&nbsp;nenápadného vycpávkového slova dokáže napěchovat celý kód informací. Člověk, který ji&nbsp;nezná, by&nbsp;to&nbsp;nepostřehl. Není to&nbsp;tónem, který používá, není to&nbsp;výrazem, který má&nbsp;při tom ve&nbsp;tváři, již nastavuje, když přede mě&nbsp;pokládá hrnek smradlavé tekutiny. Pro tato její slova charakteru zároveň nic i&nbsp;všeříkajícího není žádný výkladový slovník. Pokaždé tím může říct něco jiného, dá&nbsp;se&nbsp;to&nbsp;rozluštit pouze skrze prizma kontextu, který se&nbsp;táhne daleko dozadu. Daleko zpátky. Jsem už&nbsp;tak okontextovaná, že&nbsp;si&nbsp;vždy automaticky přeložím pravý smysl sdělení. Dešifruju všechny znaky, které to&nbsp;dané <em>konečně, mimochodem, respektive, možná</em> má. A&nbsp;co na&nbsp;to&nbsp;já? Já&nbsp;jí&nbsp;vždy oplácím tím, že&nbsp;předstírám, že&nbsp;<em>konečně</em> je&nbsp;jen konečně, a&nbsp;není třeba na&nbsp;něj nijak reagovat.</span></p>
          <p class="chunk" data-nb-ref-number="31" data-nb-words="7" data-nb-chars="40"><span class="idea" data-nb-ref-number="31" id="idea31" data-nb-words="7" data-nb-chars="40">„Jo, minulej tejden jsem s&nbsp;někým spala.“</span></p>
          <p class="chunk" data-nb-ref-number="32" data-nb-words="29" data-nb-chars="190"><span class="idea" data-nb-ref-number="32" id="idea32" data-nb-words="29" data-nb-chars="190">Dana střelí pohledem po&nbsp;Karolíně, co&nbsp;se&nbsp;stoletou hadrovou panenkou v&nbsp;podpaží stále předvádí sestřinu zmenšenou, těžko říct, zda tragičtější nebo komičtější verzi, a&nbsp;potom ji&nbsp;pošle do&nbsp;pokoje.</span></p>
          <p class="chunk" data-nb-ref-number="33" data-nb-words="10" data-nb-chars="53"><span class="idea" data-nb-ref-number="33" id="idea33" data-nb-words="10" data-nb-chars="53">„Bude z&nbsp;toho něco?“ zeptá se, když usedá naproti mně.</span></p>
          <p class="chunk" data-nb-ref-number="34" data-nb-words="5" data-nb-chars="29"><span class="idea" data-nb-ref-number="34" id="idea34" data-nb-words="5" data-nb-chars="29">„Doufám, že&nbsp;ne, beru prášky.“</span></p>
          <p class="chunk" data-nb-ref-number="35" data-nb-words="5" data-nb-chars="29"><span class="idea" data-nb-ref-number="35" id="idea35" data-nb-words="5" data-nb-chars="29">„Takhle budeš do&nbsp;smrti sama.“</span></p>
          <p class="chunk" data-nb-ref-number="36" data-nb-words="13" data-nb-chars="72"><span class="idea" data-nb-ref-number="36" id="idea36" data-nb-words="13" data-nb-chars="72">„No jo, sakra,“ řekla jsem a&nbsp;vyvalila oči. To&nbsp;jsem si&nbsp;vůbec neuvědomila.</span></p>
          <p class="chunk" data-nb-ref-number="37" data-nb-words="15" data-nb-chars="100"><span class="idea" data-nb-ref-number="37" id="idea37" data-nb-words="15" data-nb-chars="100">„Doplatíš na&nbsp;to,“ přešla Dana moje přehrávání a&nbsp;popadla papírový lísteček na&nbsp;konci čajového pytlíku.</span></p>
          <p class="chunk" data-nb-ref-number="38" data-nb-words="28" data-nb-chars="180"><span class="idea" data-nb-ref-number="38" id="idea38" data-nb-words="28" data-nb-chars="180">„Rybičky nebudou.“ Naštěstí se&nbsp;na&nbsp;mě&nbsp;nestihla ani zmateně podívat, protože jsem se&nbsp;zašklebila nad tou ohavnou břečkou, co&nbsp;mi&nbsp;naservírovala. „Bože, co&nbsp;to&nbsp;kupuješ za&nbsp;spálenej kekel?“</span></p>
          <p class="chunk" data-nb-ref-number="39" data-nb-words="19" data-nb-chars="117"><span class="idea" data-nb-ref-number="39" id="idea39" data-nb-words="19" data-nb-chars="117">„Jsi ztracenej případ,“ oddychla si&nbsp;a&nbsp;v&nbsp;pravidelném nahoru-dolů tahala pytlík nad hladinu vody a&nbsp;zase ho&nbsp;nořila zpět.</span></p>
          <p class="chunk" data-nb-ref-number="40" data-nb-words="12" data-nb-chars="63"><span class="idea" data-nb-ref-number="40" id="idea40" data-nb-words="12" data-nb-chars="63">„Taky si&nbsp;myslím,“ kývnu a&nbsp;začnu po&nbsp;lžících sypat do&nbsp;hrnku cukr.</span></p>
          <p class="chunk" data-nb-ref-number="41" data-nb-words="4" data-nb-chars="28"><span class="idea" data-nb-ref-number="41" id="idea41" data-nb-words="4" data-nb-chars="28">„Myslela jsem, že&nbsp;nesladíš.“</span></p>
          <p class="chunk" data-nb-ref-number="42" data-nb-words="13" data-nb-chars="85"><span class="idea" data-nb-ref-number="42" id="idea42" data-nb-words="13" data-nb-chars="85">„Nesladím si&nbsp;jen kafe,“ řeknu s&nbsp;tou hořkokyselou seškvařenou pachutí stále na&nbsp;jazyku.</span></p>
          <p class="chunk" data-nb-ref-number="43" data-nb-words="9" data-nb-chars="66"><span class="idea" data-nb-ref-number="43" id="idea43" data-nb-words="9" data-nb-chars="66">Zopakovala svou domněnku o&nbsp;ztraceném případu. Tentokrát beze slov.</span></p>
          <p class="chunk" data-nb-ref-number="44" data-nb-words="105" data-nb-chars="577"><span class="idea" data-nb-ref-number="44" id="idea44" data-nb-words="105" data-nb-chars="577">Já&nbsp;si&nbsp;myslím totéž. Ale o&nbsp;ní. Dana je&nbsp;ztracený případ. Můj vypravěč má&nbsp;ruce v&nbsp;bok a&nbsp;zmateně kroutí hlavou, co&nbsp;mi&nbsp;to&nbsp;tu&nbsp;nalháváš, co&nbsp;mi&nbsp;mateš čtenáře, teď si&nbsp;budou klást otázku, která ze&nbsp;sester je&nbsp;teda zatraceně ten ztracený případ. On&nbsp;by&nbsp;to&nbsp;řekl jinak, jak ho&nbsp;znám, řekl by: Milý čtenáři, především je&nbsp;podstatné zmínit, že&nbsp;každá z&nbsp;nich považuje za&nbsp;onu ztracenost naprosto odlišný způsob žití. Připočteme-li k&nbsp;tomu fakt, že&nbsp;každá žije naprosto odlišný život, je&nbsp;tu&nbsp;střet dvou domněnek o&nbsp;dvou ztracených existencích. To&nbsp;by&nbsp;řekl. Sklapni, říkám já&nbsp;a&nbsp;ženu ho&nbsp;z&nbsp;hlavy ven, ven, ven.</span></p>
          <p class="chunk" data-nb-ref-number="45" data-nb-words="7" data-nb-chars="43"><span class="idea" data-nb-ref-number="45" id="idea45" data-nb-words="7" data-nb-chars="43">„Nic jsem neřekla,“ ohradí se&nbsp;náhle sestra.</span></p>
          <p class="chunk" data-nb-ref-number="46" data-nb-words="5" data-nb-chars="27"><span class="idea" data-nb-ref-number="46" id="idea46" data-nb-words="5" data-nb-chars="27">Řekla jsem to&nbsp;nahlas? „Co?“</span></p>
          <p class="chunk" data-nb-ref-number="47" data-nb-words="1" data-nb-chars="5"><span class="idea" data-nb-ref-number="47" id="idea47" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="48" data-nb-words="25" data-nb-chars="139"><span class="idea" data-nb-ref-number="48" id="idea48" data-nb-words="25" data-nb-chars="139">„Co?“ řeknu tak rychle, až&nbsp;naše hlasy skoro splynou. „A&nbsp;ty jsi chlapa vyhrála v&nbsp;tombole, co?“ dodám, ať&nbsp;se&nbsp;na&nbsp;mé&nbsp;interní monology zapomene.</span></p>
          <p class="chunk" data-nb-ref-number="49" data-nb-words="8" data-nb-chars="44"><span class="idea" data-nb-ref-number="49" id="idea49" data-nb-words="8" data-nb-chars="44">„To chceš bejt celej život sama?“ chytne se.</span></p>
          <p class="chunk" data-nb-ref-number="50" data-nb-words="29" data-nb-chars="179"><span class="idea" data-nb-ref-number="50" id="idea50" data-nb-words="29" data-nb-chars="179">Povzdechla jsem si, usrkla cukr s&nbsp;kafem a&nbsp;připálila si. Dana společně s&nbsp;prvním kouřovým výdechem vstane, aby zavřela dveře a&nbsp;otevřela okno dřív, než cigareta stačí nasytit vzduch.</span></p>
          <p class="chunk" data-nb-ref-number="51" data-nb-words="10" data-nb-chars="59"><span class="idea" data-nb-ref-number="51" id="idea51" data-nb-words="10" data-nb-chars="59">„Stejně doufám, že&nbsp;tě&nbsp;to&nbsp;přejde, až&nbsp;někoho potkáš,“ dodala.</span></p>
          <p class="chunk" data-nb-ref-number="52" data-nb-words="32" data-nb-chars="183"><span class="idea" data-nb-ref-number="52" id="idea52" data-nb-words="32" data-nb-chars="183">A&nbsp;kdy to&nbsp;tobě dojde? V&nbsp;první chvíli jsem si&nbsp;nedokázala uvědomit, jestli jsem to&nbsp;opět nevyslovila nahlas. Dana na&nbsp;to&nbsp;nereagovala, ale to&nbsp;nutně neznamenalo, že&nbsp;jsem si&nbsp;to&nbsp;jen pomyslela.</span></p>
          <p class="chunk" data-nb-ref-number="53" data-nb-words="388" data-nb-chars="2289"><span class="idea" data-nb-ref-number="53" id="idea53" data-nb-words="388" data-nb-chars="2289">Tramtará. Moje sestra. Moje doufající sestra. Ne, nemá cenu se&nbsp;jí&nbsp;ptát, proč proboha ona doufá v&nbsp;to, že&nbsp;někdo jiný změní názor na&nbsp;to, jak chce vést svůj život. To&nbsp;je&nbsp;prostě ona. Všechny názory a&nbsp;pohledy na&nbsp;život, co&nbsp;se&nbsp;vymykají jejímu chápání, jak je&nbsp;to&nbsp;normální a&nbsp;jak to&nbsp;má&nbsp;být, jsou automaticky pokřivené, špatné, divné. A&nbsp;někdy se&nbsp;to&nbsp;chudinka chvíli i&nbsp;snaží vážně pochopit. Proč to&nbsp;tak je. Lidi přece nejsou tolik různí, že&nbsp;by&nbsp;neměli toužit po&nbsp;stejném ideálu. Že&nbsp;by&nbsp;nespatřovali smysl života v&nbsp;evolučně daném modelu složeném z&nbsp;partnerství a&nbsp;reprodukce. Ne, kdepak, vidím malou Karolínu, jak vrtí hlavou ze&nbsp;strany na&nbsp;stranu a&nbsp;spolu s&nbsp;ukazováčkem zdviženým před svou panenku říká: E-e, tak to&nbsp;holčičko není. No, a&nbsp;když to&nbsp;tak není, tak to&nbsp;tak není, a&nbsp;tak jsem divná, špatná a&nbsp;pokřivená. Já&nbsp;byla odjakživa ten vadný článek, co&nbsp;nám to&nbsp;sesterství kazí. Podle mě&nbsp;Dana vždycky chtěla, abychom byly jedny z&nbsp;těch pošahaných sester, co&nbsp;jsou zároveň nejlepší kamarádky, co&nbsp;si&nbsp;zaplétají copánky, pilují nehty, objímají se&nbsp;na&nbsp;přivítanou a&nbsp;drží si&nbsp;vlasy, když jedna přebere. Přála by&nbsp;si, abych byla stejná jako ona. Abych dělala normální věci, jako našla si&nbsp;chlapa a&nbsp;žila s&nbsp;ním. Abych chtěla normální věci jako zakládat rodinu. Abych se&nbsp;spokojila s&nbsp;Daniným způsobem života. Podřizovala se&nbsp;tyranovi, vařila mu&nbsp;teplý večeře a&nbsp;bála se&nbsp;zvednout prdel ze&nbsp;židle, abych neposlouchala, jaká jsem běhna, ale na&nbsp;druhou stranu si&nbsp;hlídat, abych na&nbsp;té&nbsp;židli zas neseděla moc dlouho, abych neposlouchala, jaká jsem lemra. Složenky, mytí hajzlu, děti do&nbsp;školky, čevabčiči s&nbsp;bramborem, složenky, mytí hajzlu, lahváče a&nbsp;buřty. Ne, bohužel o&nbsp;tomhle fakt nesním. Vinna v&nbsp;plném rozsahu. Proč ženy vůbec chtějí děti? Protože si&nbsp;připadají důležitější a&nbsp;váženější, mají přece takovou zodpovědnost. Žena je&nbsp;ženou, až&nbsp;když je&nbsp;matkou. Kecy. Vidím se&nbsp;stát na&nbsp;své míse a&nbsp;povolovat ventilek na&nbsp;nádržce, abych mohla ty&nbsp;hovna pořádně spláchnout. A&nbsp;snad i&nbsp;proto, že&nbsp;si&nbsp;myslí, že&nbsp;svůj smutek promění v&nbsp;radost, když budou moct investovat energii do&nbsp;někoho jiného, kdo bude dělat věci tak, jak ony chtějí. Na&nbsp;mateřské lásce není nic přirozeného, nic instinktivního. Zapomeňme na&nbsp;chvíli na&nbsp;Darwina. Mateřská láska je&nbsp;splácaná z&nbsp;nejzvrácenějších choutek, na&nbsp;kterých není nic ryzího. Rodí se&nbsp;z&nbsp;touhy mít doživotní moc nad lidským životem.</span></p>
          <p class="chunk" data-nb-ref-number="54" data-nb-words="30" data-nb-chars="161"><span class="idea" data-nb-ref-number="54" id="idea54" data-nb-words="30" data-nb-chars="161">Co&nbsp;by&nbsp;mi&nbsp;na&nbsp;to&nbsp;řekla Mercedes? Řekla by&nbsp;třeba: „A&nbsp;co je&nbsp;jako ryzí, zlato? Ryzí zlato?“ A&nbsp;Ondřej by&nbsp;řekl: „Kdo si&nbsp;nechce nechat ubližovat, tomu nikdo neubližuje.“</span></p>
        </section>
        <section>
          <p class="chunk" data-nb-ref-number="55" data-nb-words="229" data-nb-chars="1313"><span class="idea" data-nb-ref-number="55" id="idea55" data-nb-words="229" data-nb-chars="1313">Vracela jsem se&nbsp;domů od&nbsp;sestry a&nbsp;litovala, že&nbsp;jsem si&nbsp;nevzala auto. Šla jsem pěšky snad tři kilometry, stmívalo se&nbsp;neuvěřitelně rychle a&nbsp;začalo přituhovat. Vzpomněla jsem si, že&nbsp;když jsem byla malá a&nbsp;vracela se&nbsp;domů za&nbsp;soumraku, letěl mi&nbsp;hlavou příběh, letěla mi&nbsp;hlavou představa, že&nbsp;se&nbsp;celá ta&nbsp;část města plná identických malých uliček přetransformovala v&nbsp;paralelní svět, který vypadá na&nbsp;chlup stejně, ale kde je&nbsp;všechno docela jinak. Jenže o&nbsp;té zlé transformaci jsem věděla jen já, protože jedině já&nbsp;zůstala stejná. Všechno bylo najednou temné a&nbsp;cizí. Šla jsem vystrašeně tmou a&nbsp;představovala si, že&nbsp;až&nbsp;přijdu domů, všichni budou jiní. Matka, otec, sestra. Přijdu tam a&nbsp;budu vědět, že&nbsp;jsou to&nbsp;jen napodobeniny mojí rodiny. Třeba mechanické stroje, co&nbsp;vypadají jako lidi, nebo ufoni, co&nbsp;vypadají jako lidi, nebo ďáblové z&nbsp;pekla, co&nbsp;vypadají jako lidi. A&nbsp;nebylo na&nbsp;tom to&nbsp;nejhorší, že&nbsp;se&nbsp;všechno změní a&nbsp;odcizí, že&nbsp;všechno potemní jako ty&nbsp;ulice, kterými jsem procházela. Nejvíc mě&nbsp;děsilo to, že&nbsp;jen já&nbsp;zůstanu stejná. A&nbsp;nebudu to&nbsp;moct nikomu říct. Nebudu se&nbsp;o&nbsp;to ani moct pokusit, protože všichni budou oni. A&nbsp;oni budou vědět, že&nbsp;já&nbsp;zůstala já. Vždycky jsem se&nbsp;pak po&nbsp;příchodu domů dotazovala matky a&nbsp;sestry a&nbsp;někdy i&nbsp;otce (a&nbsp;je to&nbsp;většinou poměrně vytáčelo) na&nbsp;věci, které mi&nbsp;mohli zodpovědět jen „ti praví“ oni.</span></p>
          <p class="chunk" data-nb-ref-number="56" data-nb-words="7" data-nb-chars="29"><span class="idea" data-nb-ref-number="56" id="idea56" data-nb-words="7" data-nb-chars="29">To&nbsp;mi&nbsp;bylo asi sedm nebo osm.</span></p>
          <p class="chunk" data-nb-ref-number="57" data-nb-words="53" data-nb-chars="293"><span class="idea" data-nb-ref-number="57" id="idea57" data-nb-words="53" data-nb-chars="293">A&nbsp;když jsem se&nbsp;takhle po&nbsp;nějaké době vracela znovu domů tmou a&nbsp;ztichlými ulicemi, už&nbsp;to&nbsp;nebylo děsivou představou. Bylo to&nbsp;přáním. Uvědomila jsem si, že&nbsp;se&nbsp;nemají v&nbsp;co horšího přetransformovat. Že&nbsp;pokud bych přišla domů a&nbsp;svět by&nbsp;se&nbsp;mezitím změnil, stal by&nbsp;se&nbsp;možná místem, kde bych byla ráda.</span></p>
          <p class="chunk" data-nb-ref-number="58" data-nb-words="8" data-nb-chars="43"><span class="idea" data-nb-ref-number="58" id="idea58" data-nb-words="8" data-nb-chars="43">To&nbsp;bylo předtím, než mi&nbsp;Miriam zabila otce.</span></p>
          <p class="chunk" data-nb-ref-number="59" data-nb-words="2" data-nb-chars="12"><span class="idea" data-nb-ref-number="59" id="idea59" data-nb-words="2" data-nb-chars="12">Ba-dam tsss.</span></p>
        </section>
        <section>
          <p class="chunk" data-nb-ref-number="60" data-nb-words="149" data-nb-chars="938"><span class="idea" data-nb-ref-number="60" id="idea60" data-nb-words="149" data-nb-chars="938">Jsem operátorka s&nbsp;prošlou lhůtou trvanlivosti soukromé informační linky. Informuji lidi. O&nbsp;všem. Když něco nevíte, neváhejte a&nbsp;brnkněte mi. Řeknu vám úplně všecko. Teda to, co&nbsp;se&nbsp;dá&nbsp;najít v&nbsp;našich databázích nebo na&nbsp;internetu, takže jestli chcete ušetřit, prostě si&nbsp;to&nbsp;najděte sami. Řeknu vám, kolik zubů má&nbsp;veverka, v&nbsp;kolik vám jede autobus, jaký je&nbsp;současný kurz amerického dolaru, která dálnice je&nbsp;právě ucpaná, kolik váží Justin Bieber, jakou pobočku vaší banky máte nejblíž, jaké je&nbsp;číslo na&nbsp;poštu, kolik hodin právě mají v&nbsp;Arunáčalpradéši. Jsem vaše instantní obligátní odpověď. Celý den nedělám nic jiného, než poslouchám, co&nbsp;lidi chtějí, hledají a&nbsp;potřebují. Svět pokládá otázky, já&nbsp;odpovídám. Práce nezbytná jako celá Annina existence, jak si&nbsp;myslí můj vypravěč, v&nbsp;době internetu a&nbsp;maximální dostupnosti všedních informací si&nbsp;tu&nbsp;hraju na&nbsp;všeználka. Spása negramotné populace na&nbsp;drátě. Vše vám povím, a&nbsp;co nevím, tam vás přepojím.</span></p>
          <p class="chunk" data-nb-ref-number="61" data-nb-words="100" data-nb-chars="625"><span class="idea" data-nb-ref-number="61" id="idea61" data-nb-words="100" data-nb-chars="625">Od&nbsp;doby, co&nbsp;jsem nastoupila, se&nbsp;několikrát změnila frekvence, s&nbsp;jakou mi&nbsp;na&nbsp;linku padaly příchozí hovory, a&nbsp;mění se&nbsp;i&nbsp;ráz pokládaných otázek. Když jsem nastoupila, volali pořád a&nbsp;ptali se&nbsp;na&nbsp;všechno. Internet už&nbsp;sice všichni znali, ale přece jenom ne&nbsp;všichni s&nbsp;ním kamarádili a&nbsp;v&nbsp;telefonu ho&nbsp;téměř nikdo neměl. Byla doba, kdy jsem mimo jiné pomáhala rozluštit tajenky v&nbsp;křížovkách, psala domácí úkoly a&nbsp;referáty, přednášela o&nbsp;historických a&nbsp;zeměpisných zajímavostech, četla programy kin a&nbsp;anotace knih, objednávala lístky do&nbsp;divadla. Potom se&nbsp;lidi naučili používat internet i&nbsp;v&nbsp;mobilu a&nbsp;vyházeli polovinu operátorského stáda.</span></p>
          <p class="chunk" data-nb-ref-number="62" data-nb-words="117" data-nb-chars="794"><span class="idea" data-nb-ref-number="62" id="idea62" data-nb-words="117" data-nb-chars="794">Sice přesluhuji, sice neoplývám sympatickým cvrlikáním, ale mám jisté kvality, které jsou pro týmlídry operátorů považovány za&nbsp;důležité. Jsem prostě jeden z&nbsp;nejvýkonnějších pracovníků, dělám přesčasy každý měsíc, sloužím o&nbsp;svátcích, kdy chtějí být ostatní s&nbsp;lidmi, které nazývají svými blízkými, jsem stručná a&nbsp;nejsem výbušná, takže klidně budu neschopná kráva, a&nbsp;nijak mě&nbsp;to&nbsp;nerozhází, a&nbsp;hezký den a&nbsp;na slyšenou. Takže mojí šéfové visí za&nbsp;hlavou nástěnka s&nbsp;optimistickými kecy a&nbsp;povzbudivými citáty a&nbsp;uprostřed moje fotka pořízená polaroidem, na&nbsp;které vypadám, že&nbsp;mám právě křeč v&nbsp;pravé půlce obličeje, jak se&nbsp;nemůžu rozhodnout mezi zdvořilým úsměvem, panickým hledáním nejbližšího únikového východu a&nbsp;znechuceným odříhnutím, a&nbsp;nad fotkou přišpendlený papír s&nbsp;růžovým nápisem Zaměstnanec roku.</span></p>
          <p class="chunk" data-nb-ref-number="63" data-nb-words="156" data-nb-chars="985"><span class="idea" data-nb-ref-number="63" id="idea63" data-nb-words="156" data-nb-chars="985">Řeknu vám to&nbsp;na&nbsp;rovinu, tahle práce pro citlivky není. Po&nbsp;pětistém hovoru na&nbsp;konci dvanáctihodinové šichty, kde vám nevrlý důchodce nadá tak, že&nbsp;to&nbsp;ani nemohu reprodukovat, neb sprostá mluva kurví karmu, vám můžou rupnout nervy. A&nbsp;když takhle rupají den co&nbsp;den, začnete trpět komplexem méněcennosti, stane se&nbsp;z&nbsp;vás uzlíček nervů, který nevydrží tlak ze&nbsp;stran volajících, abyste nebyli blbá (tři tečky jako karmická cenzura), tlak šéfa, abyste hovory odbavovali rychleji, tlak manželů a&nbsp;rodiny, abyste fungovali vyrovnaněji, tlak vlastních nervů, abyste se&nbsp;donutili v&nbsp;době volna vůbec komunikovat s&nbsp;okolním světem. A&nbsp;pokud nezvládáte naspeedované fretky, které vám šéfují, nutí vás do&nbsp;týmbildingových hovadin, nutí vás být sluníčkoví a&nbsp;srdíčkoví a&nbsp;táhnout za&nbsp;provaz a&nbsp;blableblibloblu, tak sem vůbec nelezte. Ne, já&nbsp;skutečně nejsem sluníčková a&nbsp;nejsem ani srdíčková a&nbsp;už vůbec vám nezatáhnu za&nbsp;provaz, ale umím to&nbsp;docela dobře hrát, nebo se&nbsp;umím vymlouvat tak chytře, že&nbsp;mi&nbsp;dávají pokoj.</span></p>
          <p class="chunk" data-nb-ref-number="64" data-nb-words="55" data-nb-chars="349"><span class="idea" data-nb-ref-number="64" id="idea64" data-nb-words="55" data-nb-chars="349">„Dobrý den, u&nbsp;telefonu Anna Kaplanová, jak vám mohu pomoci?“ ptám se&nbsp;s&nbsp;prsty připravenými na&nbsp;klávesnici počítače. Všech deset s&nbsp;upilovanými nehty jich čeká, až&nbsp;rozehrají svou symfonii pro debily. Až&nbsp;spustí zuřivou pátračku za&nbsp;pravdou a&nbsp;informacemi. Mých deset dychtivých pomocníků. Jsme tu. Čekáme tu. Lační po&nbsp;otázce. Potřebujete mě. Tak se&nbsp;ptejte.</span></p>
          <p class="chunk" data-nb-ref-number="65" data-nb-words="8" data-nb-chars="60"><span class="idea" data-nb-ref-number="65" id="idea65" data-nb-words="8" data-nb-chars="60">„Potřeboval bych vlakóva spojéni z&nbsp;Ostrávy-Poruby do&nbsp;Práhy.“</span></p>
          <p class="chunk" data-nb-ref-number="66" data-nb-words="141" data-nb-chars="862"><span class="idea" data-nb-ref-number="66" id="idea66" data-nb-words="141" data-nb-chars="862">Hledám nejbližší spoj a&nbsp;při předčítání možných časů odjezdu ukusuju lékořicový pendrek. Léta praxe vás naučí, jak jíst, aniž by&nbsp;to&nbsp;bylo poznat na&nbsp;vašem hlase. Navíc my&nbsp;zaměstnanci roku můžeme. Šéfová na&nbsp;mě&nbsp;od&nbsp;svého stolu mává, klepe si&nbsp;prstem na&nbsp;náramkové hodinky a&nbsp;čeká, až&nbsp;kývnu. Tohle je&nbsp;její gestikulační kód, abych nezapomněla na&nbsp;poradu. Jo, takhle jsme tu&nbsp;akční. Znakujeme na&nbsp;sebe, protože není kdy na&nbsp;sebe promluvit. Vidím, jak má&nbsp;obtloustlá čtyřicetiletá šéfová, namačkaná do&nbsp;vojenského mundúru s&nbsp;černou vazelínou pod očima na&nbsp;mě&nbsp;mává, skočí na&nbsp;zem, doválí sudy ke&nbsp;stěně, kde se&nbsp;neobratně přikrčí, předvede nějaké zvířátko, třeba kachnu, prsty mi&nbsp;pak vyšle nelogické signály, vrhne stínovou žirafu na&nbsp;nástěnku, na&nbsp;závěr si&nbsp;poklepe na&nbsp;náramkové hodinky a&nbsp;odplazí se&nbsp;za&nbsp;prosklené dveře. Vytáhnu z&nbsp;kapsy granát, zuby odervu pojistku a&nbsp;házím ho&nbsp;do&nbsp;zasedačky.</span></p>
          <p class="chunk" data-nb-ref-number="67" data-nb-words="220" data-nb-chars="1257"><span class="idea" data-nb-ref-number="67" id="idea67" data-nb-words="220" data-nb-chars="1257">Po&nbsp;promarněné hodině z&nbsp;mého jinak zcela plnohodnotného života plného vzestupů a&nbsp;pádů, akce a&nbsp;reakce, reprodukce a&nbsp;reinkarnace, po&nbsp;poradě, kde se&nbsp;vždycky všichni se&nbsp;všema radí a&nbsp;sluníčko a&nbsp;šup do&nbsp;prdele a&nbsp;nějaký ten vtipný slogan, za&nbsp;břicho se&nbsp;popadám, ba-dam tsss, jak bych chtěla být taky tak vtipná, ach jo, se&nbsp;vrátím k&nbsp;svému kotci. Pro dnešek padla, takže si&nbsp;balím věci do&nbsp;tašky, a&nbsp;pak ucítím lehké poklepání na&nbsp;rameno. Trhnu sebou. Šéfová na&nbsp;mě&nbsp;cvrliká, že&nbsp;by&nbsp;mě&nbsp;ráda vytáhla na&nbsp;jednu zpětnou vazbu, což znamená, že&nbsp;vás odvedou k&nbsp;svému stolu, tam nahoru, tam k&nbsp;oknům, na&nbsp;jejich trůn v&nbsp;čele telefonního sálu. Znamená to, že&nbsp;vás usadí do&nbsp;čalouněného křesla, většího a&nbsp;pohodlnějšího, než je&nbsp;to, na&nbsp;kterém sedíte ve&nbsp;vašem kotci, že&nbsp;vám nabídnou sametem vypolstrovaná a&nbsp;drahým kamením vysázená sluchátka, sluchátka krásnější a&nbsp;kvalitnější, než jsou ta, co&nbsp;máte na&nbsp;uších ve&nbsp;vašem kotci, tam vám pak pustí hovor či&nbsp;dva, hovor, který jste ten den vy&nbsp;odbavili a&nbsp;který si&nbsp;oni poslechli, k&nbsp;němuž vám chtějí něco říct, chtějí vás za&nbsp;něj pochválit, obvykle však naopak, obvykle něco poserete a&nbsp;sluníčko se&nbsp;zatáhne malými černými mráčky, ne, není to&nbsp;buzerace, je&nbsp;to&nbsp;zpětná vazba přece. Nasazuji si&nbsp;na&nbsp;uši sluchátka a&nbsp;šéfová pouští hovor. Věděla jsem, že&nbsp;pustí tenhle.</span></p>
          <p class="chunk" data-nb-ref-number="68" data-nb-words="21" data-nb-chars="113"><span class="idea" data-nb-ref-number="68" id="idea68" data-nb-words="21" data-nb-chars="113">Jeho hlas zněl, jako když lžičkou klepnete do&nbsp;krusty z&nbsp;karamelu, a&nbsp;já chtěla, aby mi&nbsp;chvíli křupal přímo do&nbsp;ucha.</span></p>
          <p class="chunk" data-nb-ref-number="69" data-nb-words="6" data-nb-chars="27"><span class="idea" data-nb-ref-number="69" id="idea69" data-nb-words="6" data-nb-chars="27">Ptala jsem se&nbsp;ho: „Kam že?“</span></p>
          <p class="chunk" data-nb-ref-number="70" data-nb-words="3" data-nb-chars="20"><span class="idea" data-nb-ref-number="70" id="idea70" data-nb-words="3" data-nb-chars="20">„Na náplavku.“ Křup.</span></p>
          <p class="chunk" data-nb-ref-number="71" data-nb-words="10" data-nb-chars="69"><span class="idea" data-nb-ref-number="71" id="idea71" data-nb-words="10" data-nb-chars="69">„Promiňte, prosím, můžete to&nbsp;zopakovat? Spojení je&nbsp;asi trochu slabé.“</span></p>
          <p class="chunk" data-nb-ref-number="72" data-nb-words="4" data-nb-chars="29"><span class="idea" data-nb-ref-number="72" id="idea72" data-nb-words="4" data-nb-chars="29">„Jistě,“ křup. „Na náplavku.“</span></p>
          <p class="chunk" data-nb-ref-number="73" data-nb-words="4" data-nb-chars="27"><span class="idea" data-nb-ref-number="73" id="idea73" data-nb-words="4" data-nb-chars="27">„Můžete mi&nbsp;to&nbsp;vyhláskovat?“</span></p>
          <p class="chunk" data-nb-ref-number="74" data-nb-words="2" data-nb-chars="8"><span class="idea" data-nb-ref-number="74" id="idea74" data-nb-words="2" data-nb-chars="8">„En, á…“</span></p>
          <p class="chunk" data-nb-ref-number="75" data-nb-words="3" data-nb-chars="15"><span class="idea" data-nb-ref-number="75" id="idea75" data-nb-words="3" data-nb-chars="15">„En jako Naďa?“</span></p>
          <p class="chunk" data-nb-ref-number="76" data-nb-words="7" data-nb-chars="33"><span class="idea" data-nb-ref-number="76" id="idea76" data-nb-words="7" data-nb-chars="33">„Ano, en&nbsp;jako Naďa, á&nbsp;jako Aleš.“</span></p>
          <p class="chunk" data-nb-ref-number="77" data-nb-words="11" data-nb-chars="51"><span class="idea" data-nb-ref-number="77" id="idea77" data-nb-words="11" data-nb-chars="51">Pak řekl p&nbsp;jako Petr. Řekl k&nbsp;jako Karel. Křup křup.</span></p>
          <p class="chunk" data-nb-ref-number="78" data-nb-words="16" data-nb-chars="83"><span class="idea" data-nb-ref-number="78" id="idea78" data-nb-words="16" data-nb-chars="83">Řekl: „Víte, já&nbsp;nejsem z&nbsp;Prahy.“ A&nbsp;pak: „To byste byla hodná, já&nbsp;už&nbsp;jsem zoufalej.“</span></p>
          <p class="chunk" data-nb-ref-number="79" data-nb-words="9" data-nb-chars="47"><span class="idea" data-nb-ref-number="79" id="idea79" data-nb-words="9" data-nb-chars="47">„Víte, proč vám to&nbsp;pouštím?“ ptá se&nbsp;pak šéfová.</span></p>
          <p class="chunk" data-nb-ref-number="80" data-nb-words="6" data-nb-chars="40"><span class="idea" data-nb-ref-number="80" id="idea80" data-nb-words="6" data-nb-chars="40">„Nevím. Cestu jsem mu&nbsp;poradila správně.“</span></p>
          <p class="chunk" data-nb-ref-number="81" data-nb-words="9" data-nb-chars="56"><span class="idea" data-nb-ref-number="81" id="idea81" data-nb-words="9" data-nb-chars="56">„Vážně jste ho&nbsp;neslyšela? Já&nbsp;mu&nbsp;rozuměla hned napoprvé.“</span></p>
          <p class="chunk" data-nb-ref-number="82" data-nb-words="12" data-nb-chars="68"><span class="idea" data-nb-ref-number="82" id="idea82" data-nb-words="12" data-nb-chars="68">„Omlouvám se, já&nbsp;ne. Jinak bych to&nbsp;po&nbsp;něm přeci nechtěla hláskovat.“</span></p>
          <p class="chunk" data-nb-ref-number="83" data-nb-words="12" data-nb-chars="68"><span class="idea" data-nb-ref-number="83" id="idea83" data-nb-words="12" data-nb-chars="68">Šéfová vypadá trochu zmateně, možná by&nbsp;se&nbsp;i&nbsp;mračila, kdyby to&nbsp;uměla.</span></p>
          <p class="chunk" data-nb-ref-number="84" data-nb-words="4" data-nb-chars="25"><span class="idea" data-nb-ref-number="84" id="idea84" data-nb-words="4" data-nb-chars="25">„Postup byl správně, ne?“</span></p>
          <p class="chunk" data-nb-ref-number="85" data-nb-words="14" data-nb-chars="76"><span class="idea" data-nb-ref-number="85" id="idea85" data-nb-words="14" data-nb-chars="76">„Postup byl správný, jen ten hovor trval o&nbsp;dvě minuty déle, než bylo třeba.“</span></p>
          <p class="chunk" data-nb-ref-number="86" data-nb-words="4" data-nb-chars="23"><span class="idea" data-nb-ref-number="86" id="idea86" data-nb-words="4" data-nb-chars="23">„Ale já&nbsp;mu&nbsp;nerozuměla.“</span></p>
          <p class="chunk" data-nb-ref-number="87" data-nb-words="22" data-nb-chars="152"><span class="idea" data-nb-ref-number="87" id="idea87" data-nb-words="22" data-nb-chars="152">Zavřená hlava. Mávne rukou. „Nebudu to&nbsp;hodnotit. Nebylo to&nbsp;špatně, ale příště pozorněji poslouchejte. Hm?“ dodá na&nbsp;závěr povzbudivě cvrliky cvrk. Kývnu.</span></p>
          <p class="chunk" data-nb-ref-number="88" data-nb-words="4" data-nb-chars="16"><span class="idea" data-nb-ref-number="88" id="idea88" data-nb-words="4" data-nb-chars="16">„Tak to&nbsp;je&nbsp;vše.“</span></p>
          <p class="chunk" data-nb-ref-number="89" data-nb-words="8" data-nb-chars="47"><span class="idea" data-nb-ref-number="89" id="idea89" data-nb-words="8" data-nb-chars="47">„Pustila bych si&nbsp;to&nbsp;ještě jednou, jestli můžu.“</span></p>
          <p class="chunk" data-nb-ref-number="90" data-nb-words="21" data-nb-chars="116"><span class="idea" data-nb-ref-number="90" id="idea90" data-nb-words="21" data-nb-chars="116">Šéfová nejprve překvapeně vytáhne obočí o&nbsp;dvě čísla výš, pak se&nbsp;na&nbsp;mě&nbsp;usměje. „Nemusíte se&nbsp;tím trápit, o&nbsp;nic nejde.“</span></p>
          <p class="chunk" data-nb-ref-number="91" data-nb-words="3" data-nb-chars="17"><span class="idea" data-nb-ref-number="91" id="idea91" data-nb-words="3" data-nb-chars="17">Nebudu se&nbsp;trápit.</span></p>
          <p class="chunk" data-nb-ref-number="92" data-nb-words="11" data-nb-chars="60"><span class="idea" data-nb-ref-number="92" id="idea92" data-nb-words="11" data-nb-chars="60">„Já vím, stejně bych si&nbsp;to&nbsp;ještě pustila, jestli to&nbsp;nevadí.“</span></p>
          <p class="chunk" data-nb-ref-number="93" data-nb-words="9" data-nb-chars="48"><span class="idea" data-nb-ref-number="93" id="idea93" data-nb-words="9" data-nb-chars="48">„Dobře, ale víte, že&nbsp;je&nbsp;pátek? Běžte brzo domů.“</span></p>
          <p class="chunk" data-nb-ref-number="94" data-nb-words="2" data-nb-chars="17"><span class="idea" data-nb-ref-number="94" id="idea94" data-nb-words="2" data-nb-chars="17">„Nebojte,“ kývnu.</span></p>
          <p class="chunk" data-nb-ref-number="95" data-nb-words="18" data-nb-chars="118"><span class="idea" data-nb-ref-number="95" id="idea95" data-nb-words="18" data-nb-chars="118">„Nechystáte se&nbsp;náhodou s&nbsp;přítelem zase na&nbsp;Šumavu?“ ptá se, když vstává, falešnou vuittonku pošoupne po&nbsp;masitém rameni.</span></p>
          <p class="chunk" data-nb-ref-number="96" data-nb-words="4" data-nb-chars="28"><span class="idea" data-nb-ref-number="96" id="idea96" data-nb-words="4" data-nb-chars="28">„Chystáme, však hned půjdu.“</span></p>
          <p class="chunk" data-nb-ref-number="97" data-nb-words="72" data-nb-chars="410"><span class="idea" data-nb-ref-number="97" id="idea97" data-nb-words="72" data-nb-chars="410">„Dobrá. A&nbsp;nemusíte mít obavy. Však víte,“ hodí bradou k&nbsp;nástěnce s&nbsp;mojí fotkou a&nbsp;spiklenecky na&nbsp;mě&nbsp;mrkne. To&nbsp;teda vím. Mávne mi&nbsp;a&nbsp;odchází a&nbsp;já hážu druhý granát přes rameno. Nasadím zpět sluchátka. Řekl: „Jsem zoufalej“ a&nbsp;já, jen já&nbsp;ho&nbsp;mohla z&nbsp;jeho zoufalství vysvobodit. Řekl: „To byste byla hodná“ a&nbsp;já se&nbsp;jeho pomýlenosti usmála. Měla bych běžet, vždyť přece jedu na&nbsp;tu&nbsp;Šumavu. Zoufalej, zoufalej, zoufalej.</span></p>
          <p class="chunk" data-nb-ref-number="98" data-nb-words="17" data-nb-chars="92"><span class="idea" data-nb-ref-number="98" id="idea98" data-nb-words="17" data-nb-chars="92">Jo, to&nbsp;jsem vlastně zapomněla, trkám se&nbsp;do&nbsp;čela, když z&nbsp;uší stahuju sluchátka. Já&nbsp;občas lžu.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./lapaci_prachu_009.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>